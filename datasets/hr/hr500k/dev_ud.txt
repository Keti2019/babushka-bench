Hrvatska pozvana na ubrzanje reformi koje traži EU
Hrvatska u sljedeća tri mjeseca mora ubrzati provedbu reformi koje zahtijeva EU, ako želi ostati na putu priključenja Uniji 2010, izjavio je povjerenik EU za proširenje Olli Rehn u utorak. "Ostalo je još mnogo posla, primjerice, u reformi pravosuđa i javne uprave te borbi protiv korupcije", izjavio je povjerenik EU za proširenje Olli Rehn. Sljedeća tri mjeseca bit će ključna za hrvatsku kandidaturu da postane 28. članica EU 2010. godine, izjavio je visoki dužnosnik Europske komisije (EC) u utorak (8. travnja), pozivajući Zagreb na ubrzanje reformskih napora. "Hrvatska ima dobre izglede na napredak, ali i mnogo posla pred sobom, primjerice, u reformi pravosuđa i javne uprave te borbi protiv korupcije", izjavio je povjerenik EU za proširenje Olli Rehn nakon razgovora s hrvatskim ministrom vanjskih poslova Gordanom Jandrokovićem. "Ključno je to učiniti do lipnja jer će u suprotnom tehnički raspored biti gotovo nemoguće ispuniti." EC je priopćila kako želi završiti pregovore s Hrvatskom do jeseni 2009, čime bi se otvorila mogućnost ulaska te zemlje u Uniju 2010. Pregovori su počeli u listopadu 2005, od kada je otvoreno 16 od 35 pregovaračkih poglavlja, od kojih su dva privremeno zaključena. Vincent Degert, predstavnik EC-a u Zagrebu, rekao je kako bi se deset od 14 područja o kojima se trenutačno pregovara moglo zaključiti do konca ove godine. Prema njemu, ovog bi mjeseca mogla biti otvorena dva nova poglavlja te još nekoliko njih prije nego što Francuska preuzme šestomjesečni mandat na mjestu predsjedatelja rotirajućeg predsjedništva EU 1. srpnja. "Sve u svemu, pregovori s Hrvatskom dobro napreduju", rekao je Rehn, izražavajući nadu kako će Zagreb poduzeti nužne korake ka otvaranju pregovora o nekima od težih poglavlja do lipnja. Povjerenik je također čestitao Hrvatskoj na pozivnici za priključenje NATO-u, koju je dobila prošlog tjedna. Osim toga, Rehn je izjavio da, budući da je spor između Hrvatske i Slovenije oko graničnog prometa riješen, nema razloga za odlaganje razgovora o ribarstvu i vanjskoj politici. Jandroković je novinarima u Brusselsu izjavio kako će njegova zemlja poduzeti sve napore na otvaranju zakazanih poglavlja te biti spremna predstaviti pregovaračko stajalište Zagreba do lipnja. "Spremni smo za to i to ćemo i učiniti", rekao je. Međutim, u intervjuu u utorak, Jandroković je priznao kako to neće biti lagan zadatak te da će biti potrebno mnogo teškog posla. Nakon prošlomjesečnih razgovora s hrvatskim premijerom Ivom Sanaderom, predsjednik EC-a Jose Manuel Barroso rekao je kako će Komisija ove jeseni predstaviti okvirni raspored za tehnički završetak pregovora u 2009, uz uvjet da Hrvatska ispuni niz zadanih uvjeta. Jandroković je rekao da je, tijekom razgovora s Rehnom, "posebno istaknuo spremnost Hrvatske da učini sve što je u njezinoj moći kako bi ispunila kriterije za punopravno članstvo i postala članica EU 2010".
Izaslanik UN-a izjavio kako nije preporučivo preuranjeno pokretanje novog procesa za Cipar
Sada nije trenutak za pokretanje nove runde razgovora o ponovnom ujedinjenju Cipra, izjavio je u srijedu visoki dužnosnik UN-a, ukazujući na nepovoljne uvjete za pregovore. Podtajnik UN-a za politička pitanja Kieran Prendergast (lijevo) rukuje se s čelnikom ciparskih Turaka Mehmetom Ali Talatom tijekom posjeta podijeljenom otoku. Visoki dužnosnik UN-a kazao je u srijedu (22. lipanj) Vijeću sigurnosti kako, iako i ciparski Grci i ciparski Turci žele rješenje kojim će se okončati podjela Cipra, ne može preporučiti novu rundu razgovora. "Preuranjeno pokretanje intenzivnog novog procesa ne bi bilo preporučivo", kazao je podtajnik UN-a za politička pitanja Kieran Prendergast informirajući Vijeće sigurnosti o svojem posjetu Cipru, Grčkoj i Turskoj ranije ovog mjeseca. "Ništa pozitivno ne bi donijeli novi pokušaji koji bi se završili, kao što su se završila prethodna dva, velikim neuspjehom ili frustrirajućim zastojem". Posljednji međunarodni napori za ujedinjenje Cipra propali su u travnju prošle godine, kada su ciparski Grci u velikom broju odbacili plan rješenja kojeg su predložili UN. Iako je većina ciparskih Turaka poduprla predloženi sporazum, samo je međunarodno priznati dio mediteranskog otoka pod nadzorom ciparskih Grka na kraju ušao u EU 1. svibnja 2004. godine. Prendergast je istaknuo kako je od tada došlo do pozitivnih trendova, uključujući "srdačne kontakte" koje su održavali političari ciparskih Grka i ciparskih Turaka u pokušaju unaprjeđenja uzajamnog razumijevanja. "Postoje korisni kontakti i na drugim razinama, kako među stručnjacima u određenim područjima, tako i među običnim ljudima koji sada mogu prelaziti na drugu stranu", dodao je Prendergast. S druge strane, kazao je, stječe se dojam kako postoji velika razlika u stajalištima dviju strana, a i uzajamno povjerenje je slabo. Iako sve strane govore kako žele rješenje, nedostaju preduvjeti za postizanje dogovora, kazao je. "Ljudi sa strane mogu pomoći, ali zainteresirane strane moraju prikupiti viziju, hrabrost i političku volju potrebnu za postizanje sporazuma, sa svim elementima koje podrazumijeva kompromis", kazao je Prendergast. Čelnici moraju voditi, a ne samo pratiti svoje pristaše". Predsjednik ciparskih Grka Tassos Papadopoulos smatra kako je planom kojeg je prošle godine finalizirao glavni tajnik UN-a Kofi Annan strani ciparskih Turaka i Turskoj dano "skoro sve što su htjeli, više nego im je bilo potrebno, i više nego je pravedno", kazao je Prendergast Vijeću. Predsjednik ciparskih Turaka Mehmet Ali Talat u međuvremenu je izjavio kako će njegova strana biti "spremna razmotriti manje izmjene u parametrima plana, ali kako vjeruje da je vrlo važno imati jasan i konačan popis zahtjeva strane ciparskih Grka", ukazao je izaslanik UN-a. Talat je također izrazio razočaranje što Vijeće sigurnosti nije reagiralo na Annanovo pozitivno izvješće od 28. svibnja prošle godine i ublažilo ograničenja koja su uvedena ciparskim Turcima. Annan je ukazao kako se, imajući u vidu situaciju, kani kretati "vrlo oprezno" u potrazi za rješenjem.
Antički termalni grad u Turskoj bit će potopljen
Arheolozi, aktivisti za zaštitu životnog okoliša i međunarodne nevladine udruge udružuju snage kako bi pokušali pronaći način za spašavanje arheološke lokacije stare 1.800 godina, koja bi trebala biti potopljena u studenom ove godine vodom s nove brane. Najstariji antički termalni grad na svijetu, Allianoi, bit će potopljen kada brana Yortanli započne s radom u studenom ove godine. Grad, koji se nalazi u samom središtu planiranog akumulacijskog jezera, bit će prekriven s oko 17 metara vode. Ako ne bude pronađeno drugo rješenje, Turska bi mogla izgubiti značajnu povijesnu lokaciju. Da bi pomogli očuvanju grada starog 1.800 godina, aktivisti za zaštitu životnog okoliša i drugi volonteri utemeljili su skupinu Inicijativa Allianoi, uz slogan "Ne dozvolite potapanje Allianoia". "Povijest duga 2.000 godina žrtvuje se za projekt koji će trajati 50 do 60 godina. Ne kažemo kako branu ne treba izgraditi, ali projekt bi se trebao modificirati na način kojim će se spriječiti uništavanje Allianoia ", kazao je glasnogovornik skupine Arif Ali Cangi. Skupina je dobila potporu EU, koja je nedavno odlučila financijski pomoći napore u Allianoiu usmjerene na očuvanje grada, u okviru svojeg programa "Kultura 2000". Paneuropski savez za naslijeđe -- neprofitna organizacija koja okuplja više od 200 nevladinih udruga -- priključila se Europskom vijeću i UNESCO-u i uputila pismo turskom ministru vanjskih poslova Abdullahu Gulu, tražeći pomoć u spašavanju Allianoia i njegovih rimskih kupatila. Međutim, od kada je turska vlada izrazila svoju čvrstu nakanu otvoriti branu prema predviđenom planu, arheolozi su pokrenuli veliku inicijativu za spašavanje artefakata otkrivenih na toj lokaciji prije nego se ona potopi. Od 1994. godine otkriveni su brojni dijelovi skulptura, komadi keramike, pronađeni metali i stakleni artefakti, koji datiraju iz rimskog pa sve do bizantskog razdoblja. Državna agencija za vode (DSI) iznijela je plan za tu lokaciju, predlažući da se antički objekti uviju u glinu kako se ne bi oštetili pod vodom. Arheolozi kažu kako bi se time samo nanijela dodatna šteta. Drugi pristup koji se razmatra je premještanje objekata s termalnim izvorima na drugu lokaciju. Mještani s tog područja, od kojih velik broj zarađuje za život od poljoprivrede, dvojako reagiraju na sve to. Branom će se osigurati voda potrebna za navodnjavanje. Međutim, potapanjem Allianoia također će se uništiti dio turskog kulturnog naslijeđa, kao i potencijal za privlačenje turista. Allianoi je kroz povijest bio poznat kao "rodna zemlja boga zdravlja Asklepiona". Utemeljen u helenskom razdoblju, grad je stekao ugled u 2. stoljeću pod vladavinom rimskog imperatora Hadrianusa. Preko 15 stoljeća grad je uživao ugled iznimnog ljekovitog središta, s izvorskim vodama i ljekovitom prosječnom temperaturom od 45 do 55 stupnjeva Celzija. U nedavnim iskapanjima otkrivena su dvoja ukrašena vrata, ulice s nevjerojatno čistim mramornim kamenom, trgovine, kuće s izvanredno zaštićenim mozaicima, veliki trgovi, javne fontane i insule -- mjesta za odmor nakon kupanja. Posljednja otkrića bila su među najbolje zaštićenim ikada pronađenim na nekoj arheološkoj lokaciji, zato što su bila prekrivena nanesenom zemljom.
Makedonija s manjinskom vladom do summita NATO-a
Manje od mjesec dana prije nego će se čelnici NATO-a sastati u Bukureštu, parlamentarne stranke složile su se poduprijeti premijera Nikolu Gruevskog. Međutim, nova kriza izbila je u ponedjeljak kada su članovi Demokratske stranke Albanaca zaprijetili bojkotom. Premijer Nikola Gruevski stiže na hitan sastanak s čelnicima najvećih političkih stranaka u Skoplju. Vodeće makedonske političke stranke složile su se u subotu (15. ožujak) kako bi premijer Nikola Gruevski trebao voditi manjinsku vladu do summita NATO-a u Bukurešti koji započinje 2. travnja. Međutim u ponedjeljak je izbila nova svađa kada su članovi Demokratske stranke Albanaca (DPA) zaprijetili bojktom vladinih institucija.. DPA napustila je vladajuću koaliciju prošlog tjedna, ističući kako je Gruevski odbio zahtjeve stranke. Međutim, sve makedonske parlamentarne stranke -- uključujući DPA -- složile su se u subotu kako bi sadašnja vlada trebala nastaviti s radom, ako se ima u vidu osjetljiva situacija s kojom se Makedonija sučeljava u svezi sa svojim naporima za članstvo u NATO-u. Takve težnje u opasnosti su zbog tekućeg spora glede imena s Grčkom, koja je članica Saveza. Atena je kazala kako će iskoristiti svoje pravo veta da bi spriječila uručivanje poziva Makedoniji za članstvo osim ako se do summita ne pronađe prihvatljiva formula. Vlada Gruevskog sučeljava se s još jednim krugom pregovora ovog tjedna u Beču, gdje se posebni izaslanik UN-a Matthew Nimetz sastaje s pregovaračima obiju strana. "U iduća dva ili tri tjedna djelovat ćemo kao manjinska vlada, sa širokom političkom potporom, i nadamo se kako će takvi odnosi biti iskazani u parlamentu", izjavio je u subotu ministar vanjskih poslova Antonio Milososki. Jani Makraduli, potpredsjednik najveće oporbene stranke -- Socijaldemokratskog saveza Makedonije (SDSM) -- izjavio je da će kao odgovorna stranka, SDSM podupirati vladu do travnja. DPA je prošlog tjedna raskinula s vladajućom koalicijom jer nije dobila potporu za neke od svojih prijedloga, uključujući širu uporabu albanskog jezika i zastave, i veće povlastice za etničke Albance, veterane sukoba iz 2001. godine. DPA također želi da Makedonija prizna novu neovisnu državu Kosovo. Unatoč povlačenju, stranka se početno složila poduprijeti manjinsku vladu. Međutim u ponedjeljak, njezin ključan član, potpredsjednik vlade Imer Aliu, izjavio je kako DPA ne može dalje raditi s Gruevskim. Kazao je kako će tražiti od čelništva stranke da objavi priopćenje, pozivajući etničke Albance na povlačenje iz vladinih institucija. Izjava Aliua po svemu sudeći je bila isprovocirana intervjuom kojeg je Gruevski dao tijekom vikenda, a u kojem je sugerirao kako DPA radi u ime stranih interesa. Čak i s bojktom DPA, vlada Gruevskog još uvijek će biti u mogućnosti djelovati, budući da ima dovoljnu parlamentarnu potporu. Predsjednik Branko Crvenkovski, član SDSM-a, izjavio je kako su, samo 20 dana do travanjskog sumita, razgovori s Grčkom u "najosjetljivijoj fazi". Također je signalizirao kako postoji mogućnost potencijalnog kompromisa. "Ukoliko se pronađe formulacija s dodatnim imenom ili pridjevom -- koji neće značiti uništavanje nacionalnog identiteta već dodatan opis našeg državnog uređenja -- mislim kako možemo ostvariti ciljeve obiju zemalja", kazao je predsjednik. Njegova izjava očito odstupa od ranijeg stajališta Makedonije, prema kojemu je svaka korekcija imena zemlje bila isključena.
Visoko pozicionirani djelatnik ubijen u bombaškom napadu na grčko ministarstvo unutarnjih poslova
Šef osiguranja grčkog ministra unutarnjih poslova Michalisa Chrysohoidesa ubijen je u četvrtak uvečer pri otvaranju paketa za ministra, za koji se ispostavilo kako sadržava eksplozivnu napravu. Liječnik ulazi u stožer policije i ministarstvo unutarnjih poslova u Ateni nakon što je bomba tamo usmrtila jednu osobu u četvrtak, 24. lipnja. Bomba u pismovnoj pošiljci koja je nalikovala na poklon eksplodirala je u četvrtak uvečer, 24. lipnja, u grčkom ministarstvu unutarnjih poslova, usmrtivši visokopozicioniranog djelatnika. Do eksplozije je došlo nedugo nakon 8 sati uvečer, nekoliko metara od ureda ministra unutarnjih poslova Michalisa Chrysohoidesa na sedmom katu dobro čuvane zgrade u Ateni. Policija navodi kako se naprava aktivirala kada je šef osobnog osiguranja ministra Giorgos Vassilakis, 50-godišnji policajac, pokušao otvoriti paket koji se doimao kao kutija slatkiša. "Riječ je o zamotanom paketu koji je eksplodirao u rukama šefa osiguranja nakon što ga je, kako se čini, uzeo u ruke i pokušao otvoriti", objasnio je policijski glasnogovornik Thanassis Kokkalakis. "Začuli smo glasnu eksploziju; bilo je mnogo dima i štete." Dužnosnici ministarstva odmah su evakuirani, a policija je blokirala pristup u zgradu. Chrysohoides, koji nije ozlijeđen, navodi kako je paket bio namijenjen njemu. Vidno ožalošćen i potresen smrću Vassilakisa, obećao je kako će oni koji se nalaze iza napada biti izvedeni pred lice pravde. "Izgubio sam prijatelja, dragocjenog suradnika i oca dvoje djece", izjavio je Chrysohoides novinarima ispred svog ministarstva nekoliko minuta nakon eksplozije. "Ti će kukavički ubojice biti izvedeni pred lice pravde", dodao je, naglasivši kako ovakvi incidenti neće zaustaviti policiju u nastojanjima "da očuvaju sigurnost naših državljana, naših četvrti i gradova". Zasad nitko nije preuzeo odgovornost. U izjavama danim za BBC, grčki stručnjak za terorizam Athanasios Drougas ukazao je na Revolucionarnu borbu, najnasilniju militantnu skupinu u zemlji, koja se nalazi na popisima terorističkih organizacija EU i SAD-a, kao moguće počinitelje bombaškog napada. Policija je ranije ove godine uhitila vođu i još pet pripadnika te organizacije. Drougas vjeruje kako je cilj napada izvršenog u četvrtak bilo dokazivanje kako skupina nije poražena. Osuđujući ovo kao "teroristički napad", premijer George Papandreou izrazio je svoje saučešće Vassilakisovoj obitelji, obećavši kako njegova vlada neće dozvoliti radikalnim militantima da ostvare svoje ciljeve ili teroriziraju Grke. "U vremenu kada se država i naši ljudi svakodnevno bore da nađu izlaz iz krize, kukavički ubojice nastoje zadati udarce stabilnosti i našoj demokraciji", rekao je u izjavi danoj kasno u četvrtak. Vlasti istražuju bombaški napad kako bi utvrdile je li bomba dostavljena u ministarstvo osobno ili poštom.
Kultura i sport: Bugarsko trakijsko blago obilazi različite zemlje
Zlatni i srebrni predmeti iz antičke Trakije bit će izloženi u Francuskoj, Švicarskoj i Japanu. Također u pregledu vijesti iz kulture i sporta: Hrvatica Janica Kostelić propustit će ovogodišnju sezonu Svjetskog kupa. Antičko trakijsko blago otkriveno u Bugarskoj krenut će 14. listopada na put i inozemstvo, uzastopnim izložbama u Francuskoj, Švicarskoj i Japanu. Prema riječima zamjenice ministra kulture Ine Kileve, izložba će uključivati oko 100 zlatnih i srebrnih antičkih predmeta iz riznica Rogozen, Borovo, Letnica i Panagyurishtem, kao i predmete otkrivene posljednjih godina. Jedna od najboljih svjetskih skijašica, Hrvatica Janica Kostelić, propustit će zbog ozljede cijelu sezonu Svjetskog kupa 2006 - 2007. Dvadeset četverogodišnja braniteljica naslova pobjednice Svjetskog kupa i četverostruka Olimpijska prvakinja izjavila je kako joj potrebna stanka zbog problema s leđima i koljenom. Drugi srbijanski tenisač, Janko Tipsarević, osvojio je turnir u belgijskom gradu Monsu. Stotinu četrnaest godina od rođenja jednog od najvećih balkanskih pisaca, dobitnika Nobelove nagrade, Ive Andrića, obilježeno je u ponedjeljak (9. listopad) u njegovu rodnom gradu Travniku u Bosni i Hercegovini književnom raspravom i javnim čitanjem dijelova njegovih knjiga. Manifestaciju je organizirao Muzej Travnika. Hollywoodski glumac John Cusack, doputovat će, kako se očekuje, ovog tjedna u Bugarsku zbog snimanja novog filma "War Inc". Cusack će igrati emotivnog plaćenog ubojicu u filmu, u kojem će osim njega glumiti i mlada zvijezda Hilary Duff. Izložba kojom se naglašavaju hrvatsko-slovenske kulturne veze otvorena je u Nacionalnoj knjižnici Josip Stipanov u Zagrebu. Na izložbi pod nazivom "Kreatori dviju kultura", predstavljeni su dokumenti: rukopisi, časopisi, knjige i mape koje datiraju iz Srednjeg vijeka, pokazujući dugoročnu suradnju dvaju susjeda. Izložba će u Zagrebu biti otvorena do 4. studenog, a potom se seli u Ljubljanu. Izložba radova mlade makedonske slikarice Borjane Božinovske otvorena je u galeriji Čedomir Krstić u Pirotu u Srbiji. Djela Božinovske inspirirana religijom, rađena su u tehnici sličnoj ikonografiji.
Drugi krug predsjedničkih izbora u Rumunjskoj okaljan taktikom kampanje
Predsjedničke izbore, koji će ovog vikenda ući u drugi krug, obilježili su neki udarci ispod pojasa. Izborni plakati u Bukureštu. Sadašnji ministar vanjskih poslova Traian Basescu i socijaldemokrat Mircea Geoana, bivši ministar vanjskih poslova, u nedjelju će se suočiti u drugom krugu predsjedničkih izbora. Kampanja je prošlog tjedna postala prljava, a suprotstavljeni su tabori razmjenjivali osobne napade. Film koji navodno prikazuje Basescua kako udara dijete na skupu 2004. potakao je kontroverze u zemlji. Snimka pokazuje predsjednika koji se naginje s pozornice s koje je držao govor u gradu Ploiesti tokom kampanje na lokalnim izborima prije pet godina, nastojeći čuti ženu koja je zatražila pomoć. Približava im se dijete, a čini se kako Basescu u određenom trenutku tokom razgovora snažno udara dječaka u bradu. Predsjednik je od Nacionalnog instituta za kriminalistička vještačenja zatražio analizu snimke kako bi se utvrdila njena autentičnost. Institut je izdao priopćenje u kojem se navodi kako su svoje zaključke dostavili predsjedništvu. "Sporni snimak uključuje elemente računalne obrade; nije riječ o autentičnoj snimci niti o vjernoj kopiji autentične snimke", rekao je Basescu, predstavljajući zaključke iznesene na 18 stranica. Basescu je podigao tužbu protiv novina koje su prve objavile fotografije navodnog incidenta, kao i Dina Patricia, poslovnog čovjeka koji je ustvrdio kako je svjedočio događaju. Reagirajući na s time povezane napade bivšeg komunističkog disidenta i pjesnika Mircee Dinescua, predsjednikova je supruga Maria Basescu, koja se do sada nije stavljala u prvi plan, objavila otvoreno pismo u kojem je porekla tvrdnje kako ju je njen suprug udario. "Danas prekidam svoju šutnju zbog toga što je za mene neprihvatljivo ono što mediji i ljudi koji iza njih stoje govore." Udruženje Pro Democratia (APD), vodeća rumunjska nevladina organizacija za promicanje demokracije koja je, između ostalih, nadzirala izbore u Rumunjskoj, osudila je "manjak etike i profesionalizma koji odlikuje izbornu kampanju za predsjednika". "U tom kontekstu, APD posljednji put poziva na normalnost i očuvanje integriteta izbornih suparnika, koji kao da su zaboravili da cilj ne opravdava uvijek sredstva", rečeno je u daljnjem tekstu. "Prljavi izborni trikovi dosegli su neviđenu razinu. Sve su pozitivne teme kampanja okaljane blatom ovih napada ", rekao je za SETimes Florin Ciornei, urednik politike u rumunjskim novinama Evenimentul Zilei. "Ovi osobni napadi usmjereni su na pobuđivanje emotivne reakcije izbornog tijela - odbijanjem protivnikovih glasača ili privlačenjem na svoju stranu onih koji će možda biti zgroženi takvim 'otkrićima'", dodao je. Prema anketi INSOMAR-a objavljenoj u utorak, Geoana ima 54 % glasova, dok ih Basescu ima 46 %.
Rohan započinje misiju utvrđivanja činjenica u Prištini i Beogradu
Budući da se ovog mjeseca očekuje još jedan krug razgovora o zaštiti kulturnih i vjerskih spomenika, zamjenik posebnog izaslanika UN-a Albert Rohan pokušava pomiriti stajališta Beograda i Prištine o tom i drugim pitanjima. Zamjenik posebnog izaslanika UN-a Albert Rohan doputovao je u srijedu (5. srpanj) na Kosovo kako bi razgovarao o sedmom krugu pregovora Beograda i Prištine koji će se odnositi na kulturno i vjersko naslijeđe. Sljedeći krug prvotno je bio zakazan za 11. srpnja u Beču, ali je odgođen na zahtjev Beograda. Rohan je u srijedu posjetio nekoliko srpskih sela na Kosovu kao i manastir Dečani, gdje je razgovarao sa stanovnicima i vjerskim velikodostojnicima Srpske pravoslavne crkve. Njegov boravak dio je napora zamjenika posebnog izaslanika na pomirenju stajališta Beograda i Prištine o zaštićenim zonama za kulturne i vjerske spomenike, uspostavi srpskih općina i drugim pitanjima. Sa sobom je donio 12 mapa na kojima su prikazane potencijalne zaštićene zone. Dvije strane složile su se oko temeljnih načela vezanih za zaštitu kulturnog i vjerskog naslijeđa, iako se i dalje razlikuju glede brojnih detalja, uključujući i to tko treba imati nadležnost. Kada je riječ o širem pitanju decentralizacije, dvije strane ostaju znatno udaljene u svojim stajalištima. Srbijansko izaslanstvo pozvalo je na uspostavu brojnih autonomnih općina s uzajamnim vezama i vezama s Beogradom, dok se Priština protivi pokušajima "podjele" po etničkim crtama. "Neće biti potpisivanja sporazuma o pitanju kulturnog i vjerskog nasljeđa i o procesu decentralizacije, ali ćemo pokušati približiti stajališta dviju strana", kazao je Rohan. Također je pozvao kosovske čelnike na jačanje svoje predanosti ispunjavanju standarda koje su odredili UN. "Najvažnija su dva standarda: sloboda kretanja i održiv povratak. Međutim, trebamo vidjeti veću predanost tim pitanjima ", kazao je. Rohanov posjet dolazi uoči konzultacija posebnog izaslanika UN-a Martti Ahtisaaria s Vijećem sigurnosti sredinom srpnja, kada će on, kako se očekuje, pozvati izaslanstva kosovskih Albanaca i Srbije da razmotre budući status Kosova kasnije ovog mjeseca. Još uvijek tehnički dio Srbije, Kosovo je pod upravom UN-a od zračne kampanje NATO-a 1999. godine koja je prisilila srbijanske snage na odlazak iz pokrajine. Albanska većina na Kosovu u ogromnom broju podupire neovisnost, dok Beograd teži nekom vidu daljnjeg suvereniteta nad pokrajinom. Američki veleposlanik u Beogradu Michael Polt kazao je ovog tjedna kako je neovisnost "jedan od potencijalnih ishoda", te kako Srbija neće promijeniti gledište međunarodne zajednice ponavljajući kako je to neprihvatljivo. Obje strane morat će napraviti ustupke, kazao je Polt, opetujući kako je stajalište Washingtona da se rješenje treba pronaći do kraja godine. Ni Beograd niti Priština neće moći postići sve što hoće, kazao je Polt.
Grčka poziva na novu mapu puta EU za Tursku i fiksne datume za zapadni Balkan
Grčka predlaže da EU usvoji novu strategiju za integraciju Turske, te pruži kandidatima sa zapadnog Balkana konkretne datume ulaska u članstvo. Europska unija trebala bi održati samit s Turskom nakon parlamentarnih izbora tamo 2011. godine, kako bi usvojila novu mapu puta za pristupanje ove zemlje 27-članoj Uniji, izjavio je u ponedjeljak (22. studenog) grčki ministar vanjskih poslova Dimitris Droutsas. "Mislim kako je doista vrijeme za iskren razgovor sa svim državama članicama, i također s Turskom", kazao je grčki šef diplomacije na seminaru kojeg je organiziralo Središte za europsku politiku (EPC), savjetodavna skupina sa sjedištem u Brusselsu. "Moramo odlučiti unutar Europske Unije što su naša očekivanja glede Turske". U mapi puta, o kojoj će se razgovarati s vladom koja će preuzeti dužnost nakon izbora sljedeće godine, trebale bi jasno biti naznačene obveze Turske i definiran vremenski okvir za njihovu provedbu, kazao je Droutsas. Nova strategija također bi trebala odrediti "konkretan datum za pristupanje Turske EU -- pod pretpostavkom, naravno, da države članice i Turska ratificiraju relevantne dokumente", dodao je. Turska je započela pregovore o članstvu u listopadu 2005. godine, ali je taj proces u međuvremenu išao sporo, u velikoj mjeri zbog sporog napretka reformi i odbijanja Ankare da otvori svoje morske i zračne luke za promet iz zemlje članice EU, Cipra. Osim toga, neke utjecajne države članice predlagale su kako Ankari treba biti ponuđeno "povlašteno partnerstvo" umjesto punopravnog članstva -- što je pozicija koju Droutsas dovodi u pitanje. "Ne dovodim u pitanje bojazan koju neke države imaju", kaže Droutsas. "Ono što tražim jest da im ne bude dozvoljeno lažiranje rezultata ili pomicanje golova usred utakmice. Pravilo kojeg se moramo pridržavati kaže kako put prema punopravnom članstvu mora ostati otvoren. Izgledi potencijalnog članstva u EU pokazali su se kao veliki poticaj za demokratske reforme u Turskoj, te bi tu zemlju trebalo ohrabriti na nastavak ostvarivanja daljnjeg napretka na tom putu, dodao je. "Što je europski proces življi, to Turska postaje demokratskija", kazao je Droutsas. Iako se mnogi građani Unije protive eventualnom ulasku ove većinski muslimanske zemlje u EU, takvo stajalište moglo bi se promijeniti ukoliko Turska provede promjene. "Znam da kada se to pitanje bude postavilo europskim građanima za nekoliko godina, neće biti o današnjoj Turskoj", kazao je Droutsas. "To će biti pitanje o europskijoj Turskoj koja poštiva međunarodno pravo i načelo dobrosusjedskih odnosa. Turska koja štiti vjerske slobode svih svojih građana i poštuju prava svih manjina koje žive unutar njezinih granica". Međutim, također je kazao kako se Ankara ne može nadati ulasku u EU sve dok drži tisuće turskih vojnika stacioniranih na sjeveru Cipra, i dok ciparski Grci mogu nastaviti blokirati proces pridruživanja Turske. Droutsas, čija zemlja treba preuzeti šestomjesečno rotirajuće predsjedavanje EU od Litve 1. siječnja 2014. godine, također vidi potrebu oživljavanja procesa daljnjeg proširenja, unatoč "umoru od proširenja" koje se danas osjeća u mnogim državama članicama. Ranije grčko predsjedavanje Uniji u prvoj polovici 2003. godine završilo se uspješnim samitom posvećenom integraciji zemalja zapadnog Balkana i usvajanjem Solunske deklaracije, kojom je predviđen niz mjera koje trebaju olakšati taj proces. Sedam godina kasnije, Hrvatska je na putu pridruživanja Uniji kao njezina 28. članica do 2012. godine, dok se ostale zemlje regije koje se nadaju članstvu nalaze u različitim fazama procesa pridruživanja. Droutsas je kazao kako će se, u razdoblju predsjedavanja EU 2014. godine, Grčka zalagati za novu Solunsku deklaraciju, određivanje konkretnih mjerila za napredak i ciljanih datuma za prijam zemalja zapadnog Balkana u Uniju. Kako prenosi agencija Reuters, Droutsas je kazao kako bi EU trebala razmotriti mogućnost određivanja 2018. godine kao ciljanog datuma. Međutim, ukazao je kako određivanje datuma ne znači i da će tada ove zemlje postati članice ukoliko ne ispune sve uvjete. Droutsas je također kazao kako bi, unatoč sadašnjim financijskim poteškoćama, EU trebala pronaći potrebna sredstva za pomoć zemljama kandidatima u njihovim reformskim koracima.
Sjećanje na Bekima Fehmiua
Jedan od najcjenjenijih glumaca bivše Jugoslavije prošlog si je mjeseca u Beogradu oduzeo život. Bekim Fehmiu je bio jedan od najvećih glumaca u bivšoj Jugoslaviji i jedan od samo nekoliko koji su uspjeli izgraditi respektabilnu međunarodnu karijeru. Po etničkoj je pripadnosti bio kosovski Albanac, no premošćivao je kulturalne, nacionalne i međunarodne granice. Fehmiu je 15. lipnja u svojem beogradskom stanu počinio samoubojstvo. Medijska su izvješća taj čin dovodila u svezu s činjenicom da je već dugo bio teško bolestan. U skladu s posljednjom željom glumca, pepeo mu je razasut po rijeci Bistrici, nedaleko od kosovskog grada Prizrena. Štovatelji u Prištini i Beogradu odali su počast Fehmiu, koji je bio svojevrsna veza među Albancima i Srbima. Milazim Salihu, filmaš i redatelj u prištinskoj tvrtki za filmsku distribuciju Genci, rekao je za SETimes kako Kosovo "u sljedećih 200 godina vjerojatno neće imati glumca" takvog kalibra. "Bio je izuzetan glumac i čovjek, te divan i odan prijatelj, a za sobom je ostavio filmove koji će ostati dio povijesti europskog i svjetskog filma", rekao je Salihu. Fehmiu se povukao iz javnog života u znak prosvjeda protiv balkanskih sukoba, a bio je veza Kosova s drugim dijelovima bivše Jugoslavije, dodao je redatelj. "Bekimov je rad zbog vremena u kojem je djelovao i tema koje je obrađivao u svojim ulogama pripadao svim narodima na teritoriju bivše Jugoslavije", rekao je Salihu. Radoslav Zelenović, šef Jugoslavenskog filmskog arhiva u Beogradu, rekao je za SETimes kako je Fehmiu dao "neprocjenjiv" doprinos jugoslavenskoj kinematografiji. "Treba biti svjestan kako se u vrijeme snimanja filma Jugoslavija nalazila iza" željezne zavjese "kao zemlja istočnog bloka. Fehmiu je ulogom Bore u filmu Sakupljači perja privukao pažnju i postao jedini glumac iz ovog dijela Europe koji je ostvario značajnu međunarodnu karijeru ", rekao je Zelenović. U jednoj od najpoznatijih scena jugoslavenske kinematografije, pijani Bora sjedi u krčmi i razbija čaše golim rukama slušajući "Djelem, Djelem". Naslov pjesme na romskom jeziku znači "putujem". Govoreći na komemoraciji nakon Fehmiuove smrti, njegov kolega i bivši srpski ministar kulture Branislav Lečić rekao je kako je mnogo naučio od Fehmiua, uz kojeg je započeo svoju glumačku karijeru. "Fehmiu je bio najveći Srbin među Albancima i najveći Albanac među Srbima", rekao je Lečić. Fehmiu je surađivao sa svim vodećim redateljima u bivšoj Jugoslaviji i osvojio brojne glumačke nagrade. Nastupao je u filmovima i u drugim europskim zemljama, posebice u Italiji, gdje je postao slavan zahvaljujući TV showu "Odisej".
Diplomatski dnevnik: Češki ministar vanjskih poslova posjetio Kosovo
Ministar vanjskih poslova Češke Republike Karel Schwarzenberg sastao se u ponedjeljak s predsjednikom Kosova Fatmirom Sejdiuom i premijerom Hashimom Thaciem. Također u diplomatskim vijestima: turski premijer Recep Tayyip Erdogan boravi u Španjolskoj na forumu Saveza civilizacija. Ministar vanjskih poslova Češke Republike Karel Schwarzenberg kazao je kosovskom premijeru Hashimu Thaciu tijekom sastanka u ponedjeljak (14. siječnja) u Prištini kako će njegova zemlja "reagirati na proglašenje neovisnosti Kosova u skladu s drugim zemljama EU". Uz to, Schwarzenberg je naglasio značaj plana EU o upućivanju 1800 civilnih dužnosnika na Kosovo kako bi zamijenili misiju KFOR-a i kazao kako da će Češka Republika sudjelovati u misiji EU, kao što je sudjelovala u KFOR-u. Schwarzenberg se također sastao s predsjednikom Kosova Fatmirom Sejdiuom, predsjednikom parlamenta Jakupom Krasniqiem i zamjenikom šefa UNMIK-a Larryem Rossinom. Italija nema politiku protjerivanja ilegalnih imigranata ili imigranata osumnjičenih za kriminalna djela, izjavio je u srijedu (9. siječnja) talijanski ministar vanjskih poslova Massimo d'Alema, tijekom sastanka s rumunjskim kolegom Adrianom Cioroianuom u Bukureštu. Dvojica dužnosnika potpisali su zajedničku deklaraciju o suradnji dviju zemalja, ažurirajući svoje sporazum o strateškom partnerstvu iz travnja 1997. godine. Ruski predsjednik Vladimir Putin boravit će u Bugarskoj u četvrtak (17. siječnja) i petak. Bit će potpisan niz važnih gospodarskih sporazuma, uključujući ugovor o uspostavi kompanije za izgradnju naftovoda Burgas - Alexandroupolis. Turski premijer Recep Tayyip Erdogan doputovao je u nedjelju (13. siječnja) u službeni posjet Španjolskoj na poziv kolege Josea Luisa Rodrigueza Zapatera. Erdogan će sudjelovati na prvom forumu Saveza civilizacija koji se održava u utorak i srijedu. Očekuje se dolazak preko 350 gostiju iz 70 zemalja, uključujući glavnog tajnika UN-a Bana Ki-moona. Srbijanski ministar vanjskih poslova Vuk Jeremić boravio je u četvrtak (10. siječnja) u Berlinu gdje je razgovarao s njemačkim kolegom Frankom-Walterom Steinmeierom. Složili su se kako bi brzo potpisivanje Sporazuma o stabilizaciji i priključenju između Srbije i EU bilo u najboljem interesu sviju. Steinmeier je međutim naglasio kako potpisivanje sporazuma ovisi o punoj suradnji Srbije s tribunalom UN za ratne zločine u Haagu. Predsjednik Skupštine Republike Srpske (RS) Igor Radojičić i njegov srbijanski kolega Oliver Dulić potpisali su u srijedu (9. siječnja) sporazum o parlamentarnoj suradnji. Sporazumom je obuhvaćena suradnja u 13 područja, uključujući školstvo, reformu mirovinskog osiguranja, gospodarske poslove i europsku integraciju.
Diplomatski dnevnik: Irski premijer Cowen posjetio Kosovo
Irska je spremna podijeliti svoje iskustvo koje je stekla tijekom svojeg dugotrajnog mirovnog procesa, kazao je premijer ove zemlje kosovskim čelnicima. Također ovog tjedna: španjolski parlament ratificirao protokol o priključenju Albanije NATO-u. Irski premijer Brian Cowen boravio je ovog tjedna na Kosovu gdje je posjetio irske postrojbe u sastavu UNMIK-a i sastao se s kosovskim čelnicima. Cowen je u ponedjeljak (22. prosinca) pohvalio kosovske institucije zbog njihove predanosti zaštiti prava manjina. "Irska je bila među prvim zemljama koje su priznale neovisnost Kosova, jer vjerujemo da je njegova budućnost u EU", kazao je Cowen dodajući kako je Irska spremna podijeliti iskustvo iz svojeg dugotrajnog mirovnog procesa. Španjolski parlament ratificirao je protokol o priključenju Albanije NATO-u, izvijestili su mediji u srijedu (17. prosinca). Španjolska je postala 12. članica koja je ratificirala protokol. Predsjednik Turskog parlamenta Koksal Toptan započeo je u nedjelju (21. prosinca) službeni posjet Makedoniji i Albaniji. Toptan je u Skoplju opetovao potporu Ankare priključenju Makedonije EU, kazavši kako zemlja "zaslužuje članstvo". Bilo je "nepravedno" to što zemlja nije dobila poziv za članstvo u NATO-u zbog grčkog veta, dodao je. U utorak je otputovao u Albaniju na razgovore s kolegicom Josefinom Topalli, predsjednikom Bamirom Topiem i premijerom Sali Berishom. Predsjednica albanskog parlamenta Jozefina Topalli boravila je u četvrtak (18. prosinca) u Francuskoj promičući bolje uvjete poslovanja u svojoj zemlji. Potpredsjednik francuskog parlamenta Marc Lafiner sastao se s Topalli i pohvalio napredak zemlje. "Albanija postiže znatan napredak u reformama", kazao je. Albanski predsjednik Bamir Topi sastao se u srijedu (17. prosinca) s američkim veleposlanikom u Tirani Johnom Withersom s kojim je razgovarao o pravosudnim i izbornim reformama. Složili su se o potrebi reformi da bi se pomoglo jačanje vladavine zakona. "Vladavina zakona znači jednakost svih ljudi pred zakonom", kazao je Withers.
Dragulj koji gubi sjaj: zagađenje ugrožava Crno more
Pretjeran izlov ribe, kemijsko zagađenje i nedostatak pogona za pročišćavanje otpadnih voda na brojnim obalnim područjima utječe na zdravlje Crnog mora. Crno more zemljopisno je jedno od najizoliranijih kontinentalnih mora. Smješteno na granici Europe i Azije, Crno more jedno je od najizoliranijih kontinentalnih mora svijeta. Posebno je po još nečemu: u njegovim dubinama uglavnom nema kisika. Oko 13% ukupne zapremine mora otpada na kisikom bogat gornji sloj s bogatom morskom florom i faunom. Međutim, u dubljem sloju nema života. Umjesto toga, prisutan je sumporovodik, bezbojan i iznimno otrovan plin koji smrdi poput pokvarenih jaja. Specifičnosti ovog mora čine floru i faunu inherentno ranjivima. Znanstvenici upozoravaju kako su flora i fauna "vrlo osjetljive na poremećaje u okruženju i svojim ekosustavima". Budući da neodržive ljudske aktivnosti predstavljaju dodatni čimbenik, dolazi do izraženih negativnih trendova. Forsiranje usjeva s visokim prinosima i jeftinijih izvora mesa za tržište dovelo je do rasprostranjene uporabe velikih količina gnojiva i pesticida te stvaranja većih farmi za uzgoj životinja, navode stručnjaci. Otpad iz šest obalnih zemalja, i iz nacija u slivnom području, u more dospijeva primarno preko rijeka, a ponekad i izravnim bacanjem otpada. Gornji je sloj bogat kisikom, dok je donji praktički mrtav. Ribari navode kako su visoke razine zagađenja rezultirale sve slabijim ulovom. "Umjesto da otpad bacaju 25-30 km od obale, barže su ga iskrcavale ovdje uz obalu", rekao je krajem rujna za SETimes Angel Kishev, 80-godišnji ribar iz grada Chernomoretsa. "Naprosto su otvorili teretni prostor i prosuli sve. A to je imalo posljedice." S druge strane, dnevni list Hurriyet citira turske ribare koji spominju neadekvatno pročišćavanje otpadnih voda. "Može li mi bilo tko navesti neki otok koji koristi pogon za pročišćavanje otpadnih voda?", citirale su novine pitanje Sekipa Yalcina, 48-godišnjeg ribara. Među 19 obalnih aglomeracija s više od 10.000 stanovnika, Chernomorets i još dvije uopće nemaju pogon za pročišćavanje otpadnih voda, navodi bugarsko Ministarstvo okoliša u e-mailu poslanom kao odgovor na upit SETimesa. "Projekti za izgradnju novih ili unapređenje starih pogona za pročišćavanje trenutno se implementiraju u tri druge aglomeracije", napominje se. "Postojeći pogoni u još devet aglomeracija moraju biti unaprijeđeni kako bi se poboljšala razina pročišćavanja i projekti su odobreni, no implementacija još nije počela." Bacanje otpada ključni je problem. Pogoni za pročišćavanje otpadnih voda za preostale četiri aglomeracije ne zahtijevaju unapređivanje, navodi ministarstvo. Tijekom pregovora o primanju u članstvo EU, Bugarska je 2001. obećala kako će do kraja ove godine svi pogoni raditi u skladu s predviđenim standardima, rekla je zamjenica ministra okoliša Evdokiya Maneva u intervjuu danom prošlog mjeseca. Ipak, prethodne dvije vlade također nisu poduzele nikakve korake usmjerene na ispunjavanje te obveze. Umjesto toga, stotine su milijuna potraćene na projekte seoskih kanalizacija, koji nisu dio bilo kakvih obveza vezanih uz EU. Naglašavajući kako sadašnja vlada ima potrebnu političku volju za što skorije ispunjavanje tih obveza, Maneva inzistira na tome kako će Bugarska biti u stanju riješiti problem u naredne tri godine. Pretjerana fertilizacija vodene mase otpadnim hranjivim tvarima uzrokuje pojačan razvoj biljnog svijeta, uključujući fitoplanktone i alge. Raspadanje tih organizama troši zalihe kisika, što rezultira izumiranjem životinjskog svijeta. Pretjeran izlov ribe uzrokovao je drastičan pad ulova. Smatra se da je eutrofikacija, kako se ovaj proces naziva, najviše pridonijela degradaciji Crnog mora i promjeni strukture njegovog ekosustava. Kemijsko zagađenje morskog okruženja naftom, pesticidima i teškim metalima, ispuštanje nedostatno pročišćenih kanalizacijskih voda, uvođenje neautohtonih vrsta i bacanje krutog otpada u more identificirani su kao ostala problematična područja. U izvješću UNDP-a iz 1999. procjenjuje se kako šest obalnih zemalja pridonosi oko 70% ukupne količine dušikovih i fosfornih spojeva koji utječu u Crno more kao otpad uzrokovan ljudskom aktivnošću. "Dio te količine, kao i gotovo sve od preostalih 30%, u more stiže rijekom Dunav", dodaje se. Izvješće je objavljeno sedam godina nakon što je 1992. u Bukureštu potpisana Konvencija o zaštiti Crnog mora od zagađenja, kojom šest obalnih zemalja potvrđuje svoju predanost zaštiti okoliša i održivom upravljanju morem. Implementaciju Konvencije iz Bukurešta, uključujući tri jasno definirana protokola o nadzoru kopnenih izvora zagađenja, bacanju otpada te o zajedničkoj akciji u slučaju incidenata (poput izlijevanja nafte) koordinira Povjerenstvo za Crno more, čije se tajništvo nalazi u Istanbulu. Ribari se žale na manjak pogona za pročišćavanje otpadnih voda. Ipak, i dalje je bitno veća od zagađenja iz lokalnih gradskih ili industrijskih izvora, navode autori, izdvajajući Dunav kao najveći izvor zagađenja. "Unapređenja po pitanju zaštite okoliša primarno su uzrokovana kolapsom poljoprivredne proizvodnje i padom industrijske proizvodnje, a ne izravnim intervencijama vlade", jedan je od zaključaka TDA. "Proći će mnogo godina dok se smanjenje priljeva otpada iz rijeka odrazi na samo more." Analitičari su pronašli i iznimno visoke vrijednosti za određene kemijske zagađivače, za koje se čini kako su prisutni samo u nekim područjima, te su izrazili zabrinutost razinama određenih pesticida. Upozorili su i kako postoji povećan rizik od zagađenja uslijed transporta i pomorskih instalacija za eksploataciju nafte i plina. "Samo jedna velika nesreća mogla bi imati razorne posljedice po cijelu regiju", zaključuju.
Blogeri postavljaju pitanje učinka prosvjeda u Bukureštu
Mnogi analiziraju razloge zašto je učinak prosvjeda protiv zakona o reformi zdravstva umanjen nasiljem i drugim ciljevima. Rumunjski blogeri izražavaju razočaranje zato što se prosvjed protiv kontroverznog zakona o reformi zdravstva 13. siječnja pretvorio u skup protiv vlade i mjera štednje. Zakon, koji je kasnije povučen, doveo bi do privatizacije zdravstvenog sustava, omogućavajući privatnim osiguravateljskim tvrtkama preuzimanje velikog dijela državnog zdravstvenog proračuna. Prosvjednici su se suprotstavili tome, jer bi to, kako kažu, dovelo do većih troškova. Prosvjedi su započeli u Bukureštu, kao potpora Raedu Arafatu, liječniku palestinskog porijekla i utemeljitelju hitne službe SMURD, koji je, zbog tog prijedloga, privremeno podnio ostavku na mjesto državnog podtajnika u ministarstvu zdravlja. Međutim, mirni prosvjedi pretvorili su se u kaos kada su im se pridružili nogometni huligani prosvjedujući zbog zakona kojim se oni koji pale baklje na stadionima kažnjavaju zatvorom. Pristaše rumunjske oporbe potom su se pridružile okupljenima i postavile niz drugih zahtjeva -- legalizaciju marihuane, promjene u zračnim lukama, poreze na automobile -- i oslabile originalnu poruku prosvjeda. "Rumunji ne znaju prosvjedovati", rekao je jedan od komentatora, koji se predstavio samo kao Marcos i tvrdi kako je očekivanje da bi prosvjed mogao imati velik utjecaj bilo iluzija. "To je bilo samo privremeno, jer su 'ultraši' [huligani] izašli i posijali nasilje. Osim toga, izolirane skupine ljudi otkrile su da im mjere štednje ne donose ništa dobro godinu i pol dana nakon što su usvojene ", rekao je Marcos. Sebastian Bargau pokušao je nabrojati mnoštvo zahtjeva prosvjednika. "Oni su poduprli [Arafata], mirovine i plaće, skandal, debakl, vandalizam, [kontroverzni projekt rudnika zlata] Rosia Montana, mladi koji odlaze iz zemlje, porez na automobile." "Više nismo znali [zašto] su i dalje prosvjedovali", rekao je. Drugi komentator, Stroe, slaže se i tvrdi da su nepovezane i povremeno sporne tvrdnje uništile originalni prosvjed. "Marihuana, prostitucija... legitimni ili ne, takvi zahtjevi beskorisni su u sadašnjem kontekstu. Oni su oslabili poruku protiv vlade i napravili budale od prosvjednika, a televizijske gledatelje ostavili s dojmom da su svi luđaci izašli prosvjedovati na Sveučilišni trg". Svaka druga akcija te vrste bit će gledana sa sumnjom od strane ostalih građana, zaključuje Stroe. Drugi komentator, Gabriel, kritizirao je one na internetu koji su umanjivali značaj prosvjeda, govoreći istovremeno da im je žao onih prosvjednika koji su i dalje na ulicama kako bi promicali različite ciljeve. "Šteta što je došlo do ovoga. Šteta što su neki na internetu, ali i u stvarnom svijetu, ironični oko onoga što se sada događa u Bukureštu i u ostalim gradovima. S takvim stajalištima nećemo ništa moći promijeniti ", zaključio je. U obilju kritika i razočaranja, Parfene zaključuje raspravu u pozitivnom tonu. "Ipak su ti prosvjedi odigrali ulogu. Odagnali smo ukočenost političara, pokazali smo im da smo još ovdje i da ih možemo omesti. Kontroverzni zakon povučen je pod pritiskom naroda. To je korak naprijed u prilično inertnoj demokraciji ", rekao je.
Kemal Burkay se vraća u Tursku
Nakon desetljeća provedenih u egzilu, kurdski intelektualac i političar Kemal Burkay vratio se kući i nada se napretku mirovnih procesa. Kemal Burkay, istaknuti pjesnik, intelektualac i jedan od najvažnijih osoba kurdske politike, vratio se u Tursku 30. srpnja nakon tri desetljeća u egzilu. Povratak Burkaya, kritičara PKK i zagovornika nenasilja i prava Kurda, budi nade za pomirenje Turske s njezinim kurdskim stanovništvom. Burkay, osnivač i bivši glavni tajnik Kurdistanske socijalističke stranke, pobjegao je iz Turske u ožujku 1980. godine, uoči vojnog udara 12. rujna. U Turskoj je optužen zbog svojih političkih stavova i aktivnosti, te dobiva azil u Švedskoj, gdje od tada živi. Vrh vladine hijerarhije - posebice premijer Recep Tayyip Erdogan - poticali su Burkaya na povratak i dočekali ga otvorenih ruku. Poznat po svojem miroljubivom pristupu kurdskom pitanju te kao kritičar nasilne taktike PKK, Burkay namjerava ostaviti traga u turskoj politici - ne kao aktivan političar, već kao socijalistički intelektualac koji se zalaže za demokratsko i nenasilno rješavanje problema Kurda u Turskoj. Ipak, Burkay i dalje simpatizira kurdsku stranku HAK-PAR, koja se zalaže za mir, a uglavnom je marginalizirana u turskoj politici. Govoreći za SETimes, vođa stranke HAK-PAR Bayram Bozyel ističe kako će Burkay biti politička sila iznad stranačke politike, no djelovat će sukladno gledištima stranke HAK-PAR. Prema Bozyelu, "Burkay će, kao osoba koja poštuje mir, surađivati sa svim demokratskim silama u Turskoj koje se zalažu za mir." Merve Alici iz antimilitarističkog Pokreta mladih civila Burkayev povratak karakterizira kao "mali korak za Burkaya, ali ogroman za Tursku", dodajući kako je pravosudna, diskurzivna i društvena transformacija Turske - premda još nedovoljna - utrla put njegovom povratku. Burkay je održao tiskovnu konferenciju u Taksimu, pojašnjavajući razloge svojeg povratka kao "podršku koracima usmjerenim prema miroljubivom rješavanju kurdskog pitanja". "Treba podržati svakoga tko pridonosi rješavanju tog pitanja, a one koji nastoje blokirati ovaj mirovni pokret trebali bismo izbjegavati", rekao je. Burkay je kritizirao središnji kurdski pokret zbog nepodupiranja "kurdskog otvaranja" turske vlade, koje je uglavnom zamrlo nakon svojeg začetka prije gotovo dvije godine. Nada se kako će oživjeti "kurdsko otvaranje" s namjerom da eliminira terorizam kroz ekspanziju kulturnih prava Kurda. Vladine kulturne inicijative poput cjelodnevnog državnog kurdskog TV programa TRT Ses Burkay smatra primjerom koliko je daleko Turska stigla u prepoznavanju "kurdske stvarnosti" od njegovog odlaska prije tri desetljeća. U vrijeme kada se posvuda priča o "unutarnjem ratu" i "povratku u dane mračne prošlosti", sociologinja Arus Yumul sa Sveučilišta Bilgi vjeruje kako je povratak intelektualca poput Burkaya obećavajući događaj. "Nalazimo se na raskrižju prošlosti i budućnosti, a intelektualci poput Burkaya mogu nas spasiti od tog limba u kojem smo zapeli", izjavila je za SETimes. Profesor Fuat Keyman, ravnatelj Istanbulskog centra za politiku, slaže se kako je do Burkayevog povratka došlo u posebno važnom trenutku. "Nekoliko je desetljeća zbog vojnog udara bio prinuđen živjeti u inozemstvu, a odabir trenutka povratka podudario se s procesom normalizacije vojno-građanskih odnosa u Turskoj", izjavljuje Keyman za SETimes. Ipak, s obzirom na sve igrače u kurdskoj politici, ostaje pitanje koliko je snažna podrška Burkayu i hoće li biti u stanju ostvariti svoje ciljeve. Prokurdski Kongres demokratskog društva (DTK) kojim dominira BDP, pozvao ga je da im se priključi, no između Burkaya i središnjih kurdskih političkih pokreta i dalje postoje razilaženja. Ekrem Eddy Guzeldere iz Inicijative za europsku sigurnost navodi kako tek treba vidjeti Burkayev utjecaj na kurdsku politiku, te smatra teško zamislivim da bi Burkay udružio snage s DTK. "Ukoliko to ne učini, njegova je politička baza vrlo malena i utjecaj će mu se u najboljem slučaju svesti na razinu utjecajnog političkog komentatora", rekao je za SETimes.
Vojvodina se obraća međunarodnoj zajednici glede autonomije
Političke stranke u Vojvodini sudjelovale su na Prvoj konvenciji Vojvodine na kojoj je zatražena međunarodna potpora naporima za ostvarivanje šire autonomije. Zastupnici Skupštine Vojvodine glasovali su za novi stijeg pokrajine. U Subotici je 28. veljače održana Vojvođanska konvencija -- skup političkih stranaka, udruga i pojedinaca koji podupiru opću autonomiju Vojvodine. Konferencijom je obilježena 30. godišnjica usvajanja ustava pokrajine. Domaćin konvencije bio je Savez vojvođanskih Mađara. Predstavnici političkih stranaka i nevladinih udruga usvojili su inicijativu kojom se međunarodna zajednica poziva na pomoć u rješavanju statusa pokrajine. Sudionici konvencije su se složili o uspostavi izborne koalicije koja će ustrajavati na autonomiji, uključujući pravosudne, zakonodavne i izvršne ovlasti. "Temeljna pravila, zvala se ona ustav ili temeljni zakoni, moraju biti usvojena i moraju trajati. Naš temeljni cilj je fizička, imovinska, građanska i pravna jednakost svih ljudi. Bit svakog zakona je definiranje pravila ponašanja. Uloga sudova je kažnjavanje građana koji ne poštuju zakone, a izvršna vlast to sve treba provoditi ", istaknuo je predsjednik Skupštine Vojvodine Nenad Čanak u obraćanju sudionicima konvencije. Sjednica parlamenta održana je u zgradi Skupštine Novog Sada, nakon anonimnog upozorenja kako je u zgradi pokrajinskog parlamenta postavljena bomba. Čanak je kazao kako policija nije pronašla bilo kakvu eksplozivnu napravu. Dan uoči konvencije parlament je usvojio stijeg pokrajine. Novi stijeg je plav s crvenim i bijelim prugama na vrhu i dnu. Na plavoj površini nalaze se tri žute zvijezde, koje simboliziraju tri regije u pokrajini; Srijem, Banat i Bačku. Stijeg također simbolizira približavanje regije EU. Prijedlog za nacionalnu himnu je povučen. Zastupnici Demokratske stranke Srbije (DSS) glasovali su protiv stijega, navodeći kako se tom odlukom Vojvodini daju elementi državnosti. DSS je priopćila kako je glasovanje bilo nelegitimno jer je protuustavno i nema potporu građana. Vojvodina "nije samo zemljopisni koncept", kaže Jozsef Kasza, čelnik Saveza vojvođanskih Mađara. Ona predstavlja "povijest i kulturu zajedničkog života svih građana Vojvodine", izjavio je Kasza. Parlament je na sjednici također usvojio deklaraciju kojom se osobe koje su bile prisiljene napustiti pokrajinu u razdoblju između 1990. i 2000. godine pozivaju na povratak u svoje domove. Zakonodavci su također imenovali glavni odbor Vojvođanske akademije znanosti i umjetnosti.
Predstavljena prva zajednička postrojba oružanih snaga BiH
Novu počasnu postrojbu oružanih snaga Bosne i Hercegovine čine vodovi triju konstitutivnih etničkih zajednica BiH. Postrojba će dočekivati strane i domaće visoke dužnosnike i generale. U nazočnosti visokih dužnosnika, lokalnih dužnosnika, SFOR-ovih generala i generala iz EU, Ministarstvo obrane Bosne i Hercegovine (BiH) predstavilo je u petak (26. studeni) u Sarajevu prvu zajedničku postrojbu oružanih snaga BiH. Počasna postrojba oružanih snaga BiH formacija je veličine satnije koju čine tri voda, stjegonoše i vojni orkestar iz triju konstitutivnih etničkih skupina BiH. Postrojba će dočekivati i odavati počast visokim međunarodnim i domaćim dužnosnicima i generalima. Prema riječima državnog ministra obrane BiH Nikole Radovanovića, očekuje se kako će Počasna postrojba biti korištena 60 puta tijekom sljedeće godine. Procjenjuje se kako će troškovi transporta i dnevnica iznositi oko 175.000 eura. U sastavu Oružanih snaga BiH nalaze se Vojska Republike Srpske (VRS) i Vojska Federacije (VF) sa svoje dvije komponente -- bošnjačkom i hrvatskom. Poslije najnovije reforme obrane, koja se provodi ove godine, entitetske vojske spojene su jednim državnim zapovjednim lancem pod zajedničkim Ministarstvom obrane BiH i tročlanim predsjedništvom BiH. Počasnu gardu čini sedam časnika, deset dočasnika i 54 vojnika, koji su prebačeni iz svojih postrojbi u VF-u i VRS-u. Tijekom predstavljanja postrojbe u međunarodnoj zračnoj luci u Sarajevu, gardisti su nosili različite maskirne uniforme svojih entitetskih vojski, ali s grbom BiH na desnom ramenu. Službeno predstavljanje u zračnoj luci započelo je kada je brigadni general VRS-a Mirko Tepšić, šef radne skupine koja je ustrojila postrojbu, zatražio od bošnjačkog člana predsjedništva BiH, Sulejmana Tihića, zeleno svjetlo za početak ceremonije. Kada mu je Tihić naložio da otvori svečanost, Tepšić je izdao zapovijed bojniku VRS-a Miloradu Krajšumoviću, zapovjedniku Počasne postrojbe. To je prvi put od sukoba u BiH da je časnik VRS-a javno ispunio izravnu zapovijed bošnjačkog dužnosnika. "Mi do sada nismo imali zajedničku počasnu postrojbu zbog činjenice što nije postojao politički konsenzus oko sastava i procedura u takvoj postrojbi", kazao je Radovanović. "Konačno smo postigli taj konsenzus i u skladu s državnim zakonom o obrani ustrojili postrojbu. Satnija je rezultat brojnih kompromisa. Međutim, 1. rujan 2005. je naš krajnji rok za pronalaženje rješenja, određivanje uniformi i procedura."
Još jedno rješenje za online pohranu podataka koje u osnovnom paketu, pazite sada, daje čak 50 GB prostora za skladištenje datoteka. Kvaka je da je ta usluga besplatna isključivo u nekomercijalne svrhe, a ostali moraju platiti. Velika kolekcija različitih problema, ali i njihovih rješenja koju su sastavili nitko drugi nego sami korisnici Windowsa. Ne samo da ćete ovdje pronaći rješenje za svoj problem, nego i vrlo zanimljive pomoćne alate. Praktična stranica na kojoj se nalazi solidan izbor portabilnih programa raspoređenih u kategorije. No, vjerojatno ćete se najviše zadržavati na naslovnoj stranici gdje su popisani najpopularniji portabilni programi. Oboružali ste računalo raznim sigurnosnim softverom, no kako možete znati da on dobro obavlja svoj posao? Jednostavno, skočite na ovu web-stranicu i testirajte ga. Osim toga, tu ćete doznati i kako se učinkovito zaštititi. Velik broj opasnosti svoj put do računala nađe upravo putem browsera, stoga je poželjno znati koliko je preglednik koji koristite za obično surfanje Internetom ili pristupanje servisu internetskog bankarstva siguran. Naš vlastiti forum prilično je dobro prihvaćen od kada je pokrenut pa itekako može poslužiti kao izvrstan izvor raznih savjeta, a u brojnim se grupama i člancima može se doznati i za zanimljiv softver te štošta drugo. Ponekad je potrebno iskušati nekoliko alata za vraćanje podataka kako biste u tome i uspjeli, a ovo je još jedna kompanija koja radi programe za spašavanje datoteka, ali i specijalizirane kao što je onaj popravljanja Outlookove baze. Bez imalo sumnje ovo je najveći repozitorij softvera koji se može naći. Redovito se dodaju novi programi, a prate se i nova izdanja već postojećih što ga čini nepresušnim izvorom sjajnog softvera. Naletjeli ste na neku datoteku s ekstenzijom koju ne prepoznajete? Nema problema, skočite na ovu web-stranicu, utipkajte ekstenziju i ne samo da ćete naći o kakvoj je vrsti datoteke riječ, nego ćete doznati i s kojim je programom možete otvoriti. Za Firefox je dostupno mnoštvo dodataka, a većinu njih možete pronaći na samoj stranici Firefoxa. Pretraživati možete po nazivu, svrsi, kategorijama, popularnosti i slično, a instalacija se vrši direktno s web-stranice. Kodeci za audio i video formate, paketi kodeka, raznorazni korisni alati, upute kako što učiniti (ili čak cijeli vodiči) to je sadržaj ove stranice. Svaki multimedijski entuzijast će ju zatrebati, prije ili kasnije. Legendarna Googleova usluga za čitanje i pisanje e-maila dostupna je uvijek i svugdje, dok god imate osiguran pristup Internetu. Stoga je jako dobro imati @gmail.com adresu tako je elektronska pošta uvijek dostupna. Ovaj izvrstan pretraživač newsgrupa je kriv za izreku "Google sve pamti". I zaista, pokušajte pretražiti neku njuzgrupu preko ovog servisa i vidjet ćete do koje godine seže arhiva... Ponekad instantno rješava sve vrste problema. Ne uspijete li sami vratiti podatke s diskova ili je tvrdi disk toliko oštećen da mu ni na koji način ne možete pristupiti, a podaci na njemu su važni, preporučljivo je obratiti se tvrtki koja se specijalizirala upravo u spašavanju podataka. Premda je nova inačica Internet Explorera u beti, Microsoft se već naveliko priprema za njeno službeno objavljivanje, pa je čak napravljen i novi web s ekstenzijama, no koje su većinom namijenjene osmom izdanju Internet Explorera. Slanje velikih datoteka uvijek je problematično, no JUMBO mail ipak donekle smanjuje problem. Sve što je potrebno je unijeti mail adresu, uploadati datoteku i to je to. Onaj kome ste ju poslali dobit će link za download. Riječ je o velikoj kolekciji skripta te .REG datoteka za implementaciju u registarsku bazu kojima je moguće precizno prilagoditi rad Windowsa, ali i riješiti niz raznoraznih problema. Vrlo korisno. Najpoznatija internetska otvorena enciklopedija običava imati i raznorazne liste, kao što je ovaj popis portabilnih programa. Osim portabilnih programa tu ćete pronaći linkove na šačicu sučelja za organizaciju i pokretanje portabilnih programa. Neželjena pošta jedan je od najvećih problema računalnog doba, a kako ne biste i sami postali žrtvom zatrpanog sandučića e-pošte neželjenim porukama, kada se prijavljujete na formulare, koristite privremene e-mail adrese poput ove. Malware Help. Želite li doznati nešto više o raznoraznim opasnostima koje danas vrebaju sve računalne korisnike, a pri tome naučiti i kako se zaštititi, onda je ovo web-stranica koju biste definitivno trebali posjetiti. Nepregledno mnoštvo dodataka za Mirandu bilo bi nemoguće pretraživati da ne postoji stranica poput ove. Većina dodataka ima sliku te sve potrebne informacije da biste odlučili treba li vam ili ne. Jednom kada ustanovite koji je problem s računalom, vjerojatno ćete ga htjeti i riješiti. Ovo je web-stranica na kojoj ćete pronaći brdo vodiča kako se boriti s određenim problemom i to bio on softverske ili hardverske prirode. Umjesto klasičnog principa natrpavanja portabilnog softvera, ova web-stranica nudi i nešto detaljnije prikaze. Svi su programi raspoređeni u prikladne kategorije, a moramo priznati i da se stranica prilično redovito održava. Riječ je o još jednoj kolekciji portabilnih alata koje ćete pokretati putem prilagođenog startnog izbornika. Za razliku od mnogih drugih kolekcija, ova sadržava i poveći OpenOffice. No, kao i sve, omogućeno je lako dodavanje novih programa. Nije rijedak slučaj da ćete morati odgonetnuti što pojedini proces na računalu radi i bi li on uopće trebao biti pokrenut. Za to će vam dobro doći ova golema i najpopularnija internetska baza procesa. Ovo je vjerojatno najpoznatiji servis za razmjenu datoteka na Internetu. Nema vlastiti pretraživač (ali ih ima hrpa "tuđih"), registracija otvara punu brzinu i komfor, dok je besplatno korištenje uvelike ograničeno. R-Tools Technology Inc. Ovo je još jedna dobro poznata softverska tvrtka koja se fokusira na izradu programa za spašavanje podataka, pa ako niti jedan program koji iskušate ne uspije vratiti ono što tražite, pokušajte s njihovim R-Studio alatom. Ukoliko zatrebate program točno određene namjene, dobro mjesto za potragu je Softpedia. Ogromno mnoštvo programa razvrstano je po kategorijama, a svaki program ima i vrlo pristojan opis. Preporuka. Velika zajednica na kojoj se okupljaju IT profesionalci i oni koji se takvima osjećaju. Tu ćete pronaći niz relevantnih informacija, savjeta, programa i ostalog što bi vam moglo dobro doći pri rješavanju problema na računalu. Premda to mnogi računalni gurui nevoljko priznaju, no ovo je web-stranica na koju često svraćaju po detaljne upute kako nešto napraviti na računalu i to bilo uz pomoć specijaliziranog softvera ili ručno. Tražite li neki portabilni program, ovo je web-stranica na kojoj ćete ga gotovo sigurno i naći. Naime, riječ je o velikom i prilično ažurnom repozitoriju portabilnih programa, kojemu se jedino može zamjeriti dizajn. Službeni repozitorij ekstenzija za Mozillin e-mail klijent praktički je i jedino mjesto koje ćete trebati posjetiti kako biste proširili mogućnosti Thunderbirda. Stranica je odlično napravljena i vrlo se lako snaći. Iako Total Commander nije tako nadogradiv kao Firefox, ipak se može proširiti mnogim korisnim dodacima. Jedan dio njih ćete pronaći i na samoj stranici proizvođača, gdje su razvrstani u četiri kategorije. Alternativna stranica posvećena Total Commanderu nudi zaista lijep broj dodataka i opisa istih. Ovo je pravo mjesto za ljubitelje danas najkvalitetnijeg alternativnog upravitelja datotekama. Nemate li pri ruci niti jedan dostupni antivirusni alat, a morate pregledati računalo jer sumnjate na virus, možete se poslužiti dobro prokušanim i prilično solidnim internetskim antivirusnim alatom pod okriljem Trend Micra. Mnoge su kolekcije portabilnih programa ideju pokupile upravo od U3 smart driveova koji se od tradicionalnih USB Flash memorija razlikuju samo po tome što oni dolaze predinstalirani s nizom portabilnih programa. Dobili ste neku datoteku za koju sumnjate da je virus, a nemate s čime to doista i ustvrditi. Nema problema, samo skočite na ovaj servis i uploadajte datoteku koja će zatim biti pregledana s brdom najpoznatijih antivirusnih enginea. Bilo je samo pitanje vremena kada će se u moru raznih web-aplikacija pojaviti servis koji nudi ekstrakciju podataka iz raznih vrsta arhiva. Podržani su najpopularniji formati, a stvar radi prilično dobro, premda na trenutke sporo. Definitivno najpopularniji i najpoznatiji videoportal je YouTube koji sadrži milijune videozapisa. Jednostavna pretraga i dobra povezanost videodatoteka čine ga vrlo ugodnim tako da brzo postaje dio svačije svakodnevnice.
Prije više od godinu dana poznata sigurnosna tvrtka na tržište je plasirala prvu betu novoga antivirusnog alata koji, za razliku od tradicionalnih antivirusnih programa, uopće nije bilo potrebno ažurirati. Štoviše, instalacija je bila minimalna, a ključne datoteke potrebne za detekciju je li neka datoteka zaražena ili sama po sebi neka vrsta malwarea zapravo nisu bile na samome računalu. Od tada pa do danas, Panda Cloud Antivirus se uspio etablirati kao prvi antivirusni alat koji koristi prednosti rada u oblaku (autori to službeno zovu kolektivnom inteligencijom). Upravo je u tome trik s kojim se ovaj antivirus izdvaja od drugih; doista nije potrebno aktualizirati bazu definicija temeljem koje se prepoznaje maliciozni softver jer je on već aktualiziran. Međutim, ono što se može smatrati prednošću, nekima se može učiniti nedostatkom. Prava je istina da, bez obzira što zajednica koja pridonosi da se pouzdanije detektira nametnike redovno raste, Panda Cloud Antivirus jednostavno ne može zamijeniti punokrvno antivirusno rješenje. Naime, kako je izravno ovisan o vezi s Internetom, jasno je kako je više namijenjen preventivi nego čišćenju već zaraženog računala jer, ako zaraza prođe mrežu koju je raspleo, vrlo vjerojatno će prvo stradati upravo njegova veza sa poslužiteljima (treba imati na umu kako postoji manja lokalna baza s definicijama koja se koristi u slučaju prekida veze). Stoga ga treba promatrati iz perspektive dodatnog sigurnosnog alata koji će, zahvaljujući zbilja malenim sistemskim zahtjevima, prije poslužiti kao nadopuna nekoga sigurnosnog sustava na računalu nego kao jedina linija obrane. Upravo se tu Panda Cloud Antivirus dobro snalazi i postiže sasvim solidne rezultate. Razina detekcije nije loša što, barem djelomice, potvrđuje i certifikacija (ICSA Labs) i niz testiranja u kojima je imao prilike pokazati solidne rezultate. Osim toga, to što radi u oblaku i činjenica da iza njega stoji sve brojnija zajednica ne doprinosi samo višoj razini detekcije nego i tome da se ovaj antivirusni alat razvija u pravome smjeru. Na primjer, s ovom su inačicom napokon ukinute napadne reklame koje su korisnike nagovarale da kupe profesionalnu inačicu Panda Cloud Antivirusa, a i pametnije je riješeno upravljanje datotekama koje su označene sumnjivima ili onima koje su završile u karanteni te još pokoja sitnica. Bez obzira što postoji i bolje opremljena i sposobnija profesionalna inačica za koju ćete morati izdvojiti gotovo trideset eura godišnje (detaljniju usporedbu mogućnosti besplatne i profesionalne inačice možete vidjeti na službenim web-stranicama), ova osnovna za koju nije potrebno izdvojiti niti lipe nudi sasvim solidnu razinu zaštite. Uz mogućnost prepoznavanja raznovrsne maliciozne gamadi (od virusa, preko trojanaca i crva, do rootkita), čak je i besplatna inačica u stanju blokirati potencijalne opasnosti prema uzorku ponašanja (profesionalna inačica nudi i analizu procesa), nudi i prepoznavanje potencijalno opasnih web-stranica no za tu ćete osobinu morati instalirati dodatnu alatnu traku u browser što baš i nije najsretnije rješenje. Međutim, ako Panda Cloud Antivirus doista namjeravate koristiti samo kao dopunu već postojećeg sigurnosnog rješenja, onda slobodno možete preskočiti instalaciju alatne trake. Sam antivirus je vrlo jednostavno koristiti. Nakon relativno kratke instalacije koja će automatski preuzeti dvadesetak megabajta datoteka potrebnih da sam antivirus proradi, ubrzo ćete zaboraviti da je uopće instaliran. Nema ažuriranja, neće vas zasipati kojekakvim obavijestima; mirno će raditi u pozadini sve dokle god se ne pojavi potreba za reakcijom. No čak niti ona ne bi trebala nikoga previše alarmirati. U većini će slučajeva poznatog nametnika automatski eliminirati i prikazati kratku poruku o tome kako je maliciozni softver uklonjen, dok će datoteke koje samo smatra sumnjivima prebaciti u karantenu odnosno u kantu za smeće. Na vama je potom odluka što ćete s njima. Što se redovitog provjeravanja računala tiče, Panda Cloud Antivirus zapravo ne predviđa automatsko skeniranje nego se ono odrađuje na zahtjev (osim iz glavnog sučelja, skeniranje je moguće aktivirati iz skočnog izbornika u Windowsima) pri čemu je moguće koristiti optimizirano traženje ili je moguće namjestiti da se pregledavaju samo one lokacije koje želite. Konfiguracija je minimalna što je u skladu s osnovnim konceptom cijeloga antivirusa te ionako asketskih mogućnosti. Drugim riječima, Panda Cloud Antivirus se do sada pokazao vrlo učinkovitim alatom za blokiranje najraznovrsnijeg malwarea s iznimno malenim sistemskim zahtjevima te dobro promišljenom strategijom da koristi poslužitelje u oblaku. Stoga, ako vam nije važna sposobnost čišćenja inficiranih računala, nego sposobnost da do zaraze uopće ne dođe te želite oplemeniti sigurnosna rješenja koja koristite, onda se Panda Cloud Antivirus doista čini antivirusnim alatom kojemu biste definitivno trebali dati priliku.
ZAGREB - Potpredsjednik Vlade i ministar zdravstva Darko Milinović demantirao je danas medijske natpise da je bio na platnoj listi crnog fonda koji je navodno postojao pod političkim pokroviteljstvom bivšeg premijera Sanadera. Milinović naglašava da ministarstvo u tri godine od kako je on na čelu nije poslovalo s Fimi medijom, niti bilo kojom drugom agencijom koja se spominje u kontekstu afera. "Ne znam za postojanje crnih fondova, a da znam prijavio bi ih. Da je Ivo Sanader ukrao 100 kuna prijavio bih to ", izjavio je Milinović danas na izvanrednoj konferenciji za novinare u Ministarstvu zdravstva i socijalne skrbi. Tvrdi da Sanader nikada nije od njega tražio da, bilo posredno ili neposredno, sklapa ugovore s bilo kim, te da prema njegovim saznanjima on nije predmet istrage USKOK-a. Milinović je rekao da je ponosan što je ostao "nedirnut u aferama koje se pojavljuju, a s obzirom da u svom resoru kontrolira 23 milijarde kuna", te da mu je danas premijerka Kosor poručila da ima njezinu punu podršku. Milinović je inače na konferenciju došao u pratnji velečasnog iz crkve u Bilaju čiju je obnovu financirao HDZ. On je stajao uz ministra i kimanjem glave potvrđivao njegove izjave.
Na početku hrvatske samostalnosti hrvatska se politika odlučila za politiku nevidljive ruke koja će dovesti do optimalne alokacije resursa, do dugoročno održiva razvitka, do najveće proizvodnje, izvoza, zaposlenosti, do povećanja standarda hrvatskih građana. Kako bi nevidljiva ruka bila što efikasnija, trebalo je stvoriti prostor i uvjete za njeno djelovanje. Trebalo je provesti deregulaciju jer je tržište samoregulirajuće. Trebalo je sve privatizirati, jer samo privatni vlasnik može povećati djelotvornost poslovanja poduzeća i cjelokupnog gospodarstva. Vodeći se svojim interesom, on stvara korisnost i za sebe i samim time i za društvo. Liberalizacijom vanjske trgovine povećavamo mogućnost plasmana svojih roba na svjetsko tržište. Uz otvorene granice strani će kapital donijeti suvremenu tehnologiju, povećati zapošljavanje, proizvodnju, izvoz i dohodak. Takav put iz socijalizma u kapitalizam - iz planske u tržišnu ekonomiju - predlagao je tranzicijskim zemljama i Washingtonski konsenzus. Školski primjer liberalne ekonomije. Mnoge su zemlje prihvatile taj put. Prihvatila ga je i Hrvatska - jer je to bilo najjednostavnije i za politiku najlakše. Država se ne treba miješati u gospodarstvo, nego ga pustiti da se samo razvija - i to je najbolje za sve. Politika koja se borila za vlast, da upravlja državom, istodobno je govorila javno i izravno da država nije dobar upravljač. Time je stvarala i opravdanje i alibi za nedjelovanje i neznanje. Politika se nije htjela zamarati makroekonomijom Hrvatske. Jer ono, što je dobro za Ameriku, Japan, Francusku ili Njemačku, valjda je dobro i za Hrvatsku. Iako su sve to tržišne ekonomije, ipak u njima velik utjecaj imaju i regulacija i planiranje. Osim toga, zbog povijesnih, kulturnih, zemljopisnih i drugih razlika postoje velike razlike među njima i u njihovim gospodarskim sustavima. Svaka od njih ima svoju makroekonomsku politiku. Koji je od tih sustava najbolji za Hrvatsku? Ni jedan. Za Hrvatsku je najbolji hrvatski gospodarski sustav. Izborom politike nevidljive ruke koja će sve dovoditi u najbolji red, Hrvatska je odlučila - ne izgraditi svoj konzistentni makroekonomski sustav, svoju gospodarsku strategiju. Potkraj 90-ih bilo je očito da ta politika nije dala očekivane rezultate. Naprotiv. Tada je pronađeno drugo rješenje. Zbog pristupanja Hrvatske Europskoj uniji mi se uopće ne trebamo zamarati svojim gospodarstvom. Trebamo samo postati članicom Unije pa će ona riješiti sve naše probleme. Manje ćemo raditi, a više zarađivati. Dobit ćemo veće plaće, mirovine, ubirat ćemo najamnine i bolje živjeti. Zašto se mučiti gospodarstvom, proizvodnjom - kad će se to samo od sebe riješiti. Najbolje je da se strpimo do ulaska. Zbog toga treba poduzeti sve samo da postanemo članicom. Hrvatska je već postigla visoku razinu usklađenosti propisa s propisima Unije u proteklih nekoliko godina, ali pozitivni rezultati toga usklađivanja još nisu vidljivi. Godina na izmaku upućuje na drukčije rezultate. Cijelu godinu hrvatska proizvodnja stagnira. Industrijska proizvodnja rasla je nešto malo iznad 1 posto, dok je proteklih godina taj porast iznosio prosječno oko 5 posto. Porast bruto domaćeg proizvoda bit će najmanji od 2000. godine. Prvi put u desetak godina nije došlo do rasta realnih plaća. Došlo je do pada realnog prometa u maloprodaji, što je najbolji pokazatelj kretanja standarda građana. To se sve počelo događati prije globalne krize. Takva kretanja rezultat su hrvatske politike. Pokušaja zaustavljanja ovih trendova zasad nema. Prvi je dokaz to što se sadašnja stagnacija smatra posljedicom globalne krize, a ne vlastite ekonomske politike. Pogrešno definirani uzrok daje naopako rješenje. Osim toga, politika smanjivanja radnog tjedna, smanjivanja količine rada i smanjivanja minimalnih plaća spada u poslovnu politiku poduzetnika u kriznim situacijama a ne u makroekonomske instrumente. Politike koje stvaraju prostor za manji rad produbljuju krizu. Takvo ponašanje poduzetnika je razumno, ali takvo ponašanje politike je štetno. Nije uvijek dobro i za društvo ono što je dobro za pojedinca. Primjer Hrvatske to najbolje pokazuje. Izvor naše krize je mali rad. Moglo bi se reći da je u Hrvatskoj više stvaran kult nerada nego kult rada. Više je država uložila u otpuštanja (otpremnine) nego u nova radna mjesta. Hrvatska zbog toga ima najmanji radni kontingent od svih europskih zemalja. Stopa zaposlenosti, odnosno udjel radnog stanovništva u ukupnom stanovništvu, u Hrvatskoj je među najmanjima u Europi - oko 55 posto. Jedino Poljska i Srbija imaju manju stopu. Poljska oko jedan posto manje od Hrvatske, a Srbija manje od 50 posto. U Sloveniji i Češkoj taj udjel iznosi više od 65 posto. Ostale tranzicijske zemlje su između Hrvatske i ovih dviju s najvećim udjelom. Prosjek razvijenih zemalja je iznad 60 posto. Kako mali broj zaposlenih može održavati standard velikom broju ljudi izvan radnog kontingenta. S druge pak strane, proizvodnja po zaposleniku u Hrvatskoj približno je jednaka onoj u Mađarskoj i Češkoj. Oko 23.000 eura godišnje. Međutim, zbog veće zaposlenosti stanovnika, u ovim zemljama je veći bruto domaći proizvod po stanovniku. Češka ima preko 12.000, Mađarska preko 10.000, a Hrvatska nešto iznad 8000 eura. Od tranzicijskih zemalja jedino Slovenija ima znatno veću proizvodnju po zaposleniku od Hrvatske. Više od 30.000 eura. Zbog te efikasnosti u proizvodnji i visokog udjela radnog kontingenta u ukupnom stanovništvu, bruto domaći proizvod po stanovniku veći je od 16.000 eura. Slovenija nije prihvatila Washingtonski konsenzus, a izgradila je vlastitu makroekonomsku politiku ili gospodarsku strategiju (svi su podaci za 2006. godinu). Rješenje naše krize nije ni u nevidljivoj ruci, ni u pristupanju Europskoj uniji, nego u vlastitoj strategiji gospodarskog razvoja u čijim temeljima će biti borba protiv kulta nerada i okretanja radu. Veći dio stanovnika treba uvući u posao. Radi pokrivanja troškova krize i zadržavanja postojećeg standarda treba povećati proizvodnju, zaposlenost i dužinu rada. Svaka mjera koja to onemogućuje, ili stvara prostor za manji rad, produbit će hrvatsku gospodarsku i socijalnu krizu.
Divovska raketa nosač "Delta 4 Heavy", koja je lansirana u nedjelju s uzletišta američkog ratnog zrakoplovstva u Cape Canaveralu na Floridi, ponijela je u orbitu špijunski satelit NROL-32, za koji su američki dužnosnici rekli da je "najveći satelit na svijetu". Satelit NROL-32, koji je uspješno lansiran nakon niza odgoda zbog tehničkih problema, djelovat će u sustavu američkog Nacionalnog ureda za izviđanje (NRO). "Ova misija pomaže osigurati da ključna sredstva NRO-a nastave podupirati našu nacionalnu obranu", rekao je nakon lansiranja zrakoplovni general Ed Wilson, zapovjednik 45. svemirske eskadrile, izvijestila je TV mreža MSNBC News. Točna svrha novog špijunskog satelita je tajna, ali ravnatelj NRO-a ukazao je na njegovu iznimnu veličinu. Govoreći 13. rujna na konferenciji udruge ratnog zrakoplovstva 'Air and Space', ravnatelj Bruce Carlson, umirovljeni zrakoplovni general, rekao je publici da će raketa 'Delta 4 Heavy' biti lansirana "s najvećim satelitom na svijetu". Za usporedbu, satelit TerreStar-1, najveći svjetski komercijalni satelit ikada izgrađen, lansiran u srpnju 2009. europskom raketom Ariane 5, težio je 6910 kg. "Delta 4 Heavy", trenutno najveća bespilotna raketa u SAD-u, ima 893 tone potiska a visoka je 72 metra. Sastavljena je od triju potisnika poredanih u liniju i najsnažnija je raketa s tekućim gorivom, koja može ponijeti teret od 24 tone u nisku Zemljinu orbitu i 11 tona u geosinkrone orbite koje koriste komunikacijski sateliti. Izgrađena je u suradnji Lockheed Martina i Boeinga, a prvi je put lansirana 2004. Nedjeljno lansiranje, bilo je četvrto do sada za tu raketu.
Peder je svaki muškarac koji ne misli da je svaka žena kurva. Odmah na početku treba reći, jako je malo pedera. Peder je onaj muškarac koji vodi djecu u vrtić, a ona je ostala doma, lakira nokte, pijucka kavu. Peder ponekad nedjeljom skuha ručak za nju i djecu. Peder zna uključiti perilicu za rublje, onu za suđe, zna upotrijebiti peglu i promijeniti pelene. Peder, kad jednom u sto godina gleda utakmicu a njihovi zabiju gol, ne trpa u svoju šaku svoja jaja i svoj kurac i ne nudi ih sucu vičući, popuši mi, pederčino. Peder staroj mami čestita rođendan i vodi je na grob pokojnoga muža koji nije umro zato što mu je sin peder, i stari je gospodin bio peder, tata je umro od infarkta. Pederi su svi muškarci koji ne urlaju, glasajte za nas, nemojte za pedere iz SDP-a. Pederi su i oni koji se ne deru, HDZ ne zna. Pravi peder nakon sranja uvijek potegne vodu i otvori prozor kupaonice. Ako je kupaonica bez prozora, uključi ventilator. Svaki peder prije seksa opere jaja i kurac. Najveći pederi među pederima vodom pošpricaju čitavo tijelo. Kad je peder sam na službenom putu, nikad se u hotelskoj sobi ne tušira, ali uvijek, iz poštovanja prema sobarici, poprska pod kupaonice. Peder plaća alimentaciju i ne misli da tom lovom kurva kupuje seksi rublje. Peder ne voli svoj auto više nego svoju djecu. Peder se raduje vikendu, a ne poslu. Peder ne želi pojebati ni prijateljicu svoje žene ni njenu mlađu sestru. Peder ne misli da su vršnjakinje njegove kćeri željne njegova kurca. Peder nikad ne pije žuju, a kad na ekranu vidi muškarce koji to potežu iz boce, uvijek kaže, zašto gledamo ove kretene? Peder pere zube svako jutro, i uvečer, ako planira seks. Kad pederu na ulici njegova žena kaže, jesi li vidio onoga sisatoga komada, on uvijek odgovori, oprosti, nisam ga vidio. Pederi u šoping centre ulaze bez žena i bez popisa u ruci a izlaze gurajući puna kolica. Znam pedera koji subotom odlazi na tržnicu i kupuje ženi cvijeće, žute ruže. Znam pedera koji je podigao kredit kako bi ženi kupio koraljnocrvenu torbicu. Volim pedera koji mi svake subote ujutro i svake nedjelje ujutro donosi kavu u krevet. Svom kućnom pederu nisam u životu skuhala pet ručkova, ali kad jednom u deset godina spremim češke okruglice, kupi mi prsten s brilijantom. Pederi djeci pišu domaće zadaće. Postoji jedan peder koji ima sina u sedmom razredu, zbog njega je naučio razliku između mase i težine. Drugi je peder potrošio noć na Šekspira, napisao je o tome tekst, kći je dobila jedinicu, pederu su bile suze u očima, zlato, rekao je, daj tati još jednu šansu, popravit ću se. Pederi bolesnoj ženi odlaze u bolnicu i nose joj juhu koju su sami skuhali. Peder ne iziđe iz kuće kad u kuću uđe beba. Pederi se noću dižu i traže dudu ispod dječjeg krevetića iako ujutro odlaze na posao a ona ostaje u krevetu. Pederi svoje žene i prijateljice ne nazivaju kozama, kravama, pičkama i glupačama. Pederi ne tucaju tuđe žene i ne govore im, između nje i mene je gotovo, s njom sam samo zbog djece. Pederi ne misle da im je mala plaća zato što se cijeli svijet protiv njih urotio, i ne govore uokolo da nisu diplomirali jer se na fakultetima ispiti plaćaju pičkom. Pederi vole ženinog mačka iako im je najdraža životinja pas. Pederi vode mačka veterinaru, drže ga za vrat dok mu veterinar zabija injekciju u tjelešce, bez pogovora plaćaju sto pedeset kuna i ne žale se što su na pregled morali čekati dva sata okruženi velikim psima, malim psima, mačkama i papigama. Pederi se brinu o nabavi drva za zimu, nalaze nekoga tko će ta drva iscijepati i posložiti. Pravi peder, prije nego ode na posao, naloži peć. Pravi peder nikad ženi neće reći da joj sise vise, da ima deset kila previše, iz grada joj nosi pire od kestena i još šlag gore. Kad se na displeju telefona pojavi broj njene mame, dok ona histerično maše rukama, on u ruke uzima slušalicu i govori, baš mi je drago što vas čujem, vaša je kći u vrtu, kako ste danas, kako tlak?. Pederu se u seksu ne žuri, diže mu se kad se njoj hoće, ne navaljuje i nikad ne kaže, daj mi pičke, potpisala si, kurvo. Pederi peru kosu, svakoga dana na tijelu imaju čisto rublje, prljavo ubacuju u košaru, i čarape. Pederi svoje košulje sami glačaju i slažu ih u svoj ormar. Žena koja živi s pederom nema pojma u kojoj ladici on drži gaće i potkošulje. Pederi čiste svoje cipele i njene cipele i dječje cipele. Peder zna koji konfekcijski broj nosi njegova žena, koja bi se torbica svidjela njegovoj kćeri, kakvu jaknu treba njegov sin. Peder ne misli da mu je sin rođen da bi postao Eduardo ili Srna ili predsjednik Europe, peder želi da mu sin bude sretan. Peder na ulici poljubi svoga sina kad ga iznenada sretne. Peder druge muškarce ne doživljava kao konkurenciju i neprijatelje koje treba jebati i zajebati. Peder ne gleda Dnevnik, peder ne gleda televiziju, peder ne zna ništa o nogometu, peder ne odlazi na birališta, peder ne vidi razliku između HDZ-a i SDP-a, peder ne voli domovinu više nego ženu. Peder susjedima ne jebe mater i ne truje pse. Peder voli ljude. Peder ne misli da se šakama sve rješava i da su pederi oni koji to ne kuže. Sve su žene lude za pederima. Sretne su one koje ih imaju, ostale ih čitav život traže. Peder nikad, nikad, nikad ne bi otišao u krevet s muškarcem. Ako je peder svaki muškarac koji voli žene, tko su muškarci koji vole muškarce? Muškarci koji vole muškarce su pravi muškarci.
U 2011. potražnja bi trebala rasti za 1,05 milijuna barela dnevno, čime je potvrđena važeća prognoza. "Usprkos mjestimičnim previranjima i posrtanjima, oporavak svjetskog gospodarstva i dalje podupire potrošnju nafte", konstatirao je OPEC u redovnom mjesečnom izvješću o tržištima nafte. Rast potražnje u ovoj godini temelji se na nešto snažnijem gospodarskom rastu u prvoj polovini godine, koji su potaknule poticajne mjere, ističu u OPEC-u. U sljedećoj će pak godini potražnju pritisnuti niže stope rasta u pojedinim zemljama, poboljšana energetska učinkovitost i očekivana pojačana potrošnja alternativnih izvora energije, tumače u naftnom kartelu. Pritom će rast potražnje u prvom redu ovisiti o kineskoj energetskoj politici dok je potražnja u SAD-u "potpuna nepoznanica". Tema neizvjesnog gospodarskog oporavka dominirat će i sastankom OPEC-a u četvrtak u Beču. Sudeći po izjavama njihovih dužnosnika, ne očekuju se nikakve promjene proizvodne politike. Tako je saudijski ministar za naftu Ali al-Naimi izjavio da je zadovoljan tržištem nafte. Cijene između 70 i 80 dolara idealne su, naglasio je saudijski ministar, nagovijestivši da najmoćnija članica naftnog kartela ne planira inzistirati na njihovoj višoj vrijednosti.
Hrvatski povijesni atlas sadrži 250 zemljovida i tekst u kojem je dan sažetak prapovijesnih i povijesnih razdoblja do ranoga srednjeg vijeka te hrvatske povijesti, prateći je do polovice XVI. st. prema područnoj razdiobi, a od polovice XVI. st. kao cjelinu s razdijelnom godinom 1918. Radi boljega razumijevanja gospodarskog i kulturnoga razvoja hrvatskog prostora tijekom povijesnih razdoblja te njegove povezanosti sa širim, europskim prostorom, iza svakoga povijesnog razdoblja nalazi se i kraći sažetak gospodarskog i kulturnoga razvoja. Velika većina zemljovida u Atlasu obuhvaća područje omeđeno približno 42. i 47. stupnjem sjeverne geografske širine te 13. i 20. stupnjem istočne geografske dužine. Unutar tog okvira obuhvaćen je sav prostor Republike Hrvatske i Bosne i Hercegovine, a djelomično i prostor Slovenije, Madžarske te Srbije i Crne Gore. Gledano povijesno - demografski, unutar toga nalaze se gotovo sva ona područja na kojima danas žive Hrvati kao većinski ili manjinski narod, ali i sva ona područja koja su se tijekom prošlosti nalazila u sklopu Hrvatske ili su pripadale nekoj od hrvatskih povijesnih zemalja. Atlas sadrži dvije vrste povijesnih zemljovida, političke i tematske, te grafičke priloge, koji su svrstani kronološki.
